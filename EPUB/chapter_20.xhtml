<?xml version='1.0' encoding='utf-8'?>
<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" epub:prefix="z3998: http://www.daisy.org/z3998/2012/vocab/structure/#" lang="en" xml:lang="en">
  <head>
    <title>Malgranda frato - ĉapitro 20</title>
    <link href="style/style.css" rel="stylesheet" type="text/css"/>
  </head>
  <body class="part">

<section class="chapter" epub:type="bodymatter chapter" id="chapter_20">
  <h2>Ĉapitro 20</h2>
  <p>Neniu el la tri uloj ĉeestis en tiu momento, do mi ekkuris. Mia kapo doloris tiom, ke mi supozis, ke mi sangas, sed, tuŝinte ĝin, miaj manoj restis sekaj. Mia tordita maleolo fiksiĝis, dum mi estis en la kamiono, tiel ke mi kuris kiel rompita marioneto, kaj mi haltis nur unufoje, por nuligi la forviŝon de la foto en la telefono de Masha. Mi malŝaltis ĝian radion – kaj por ŝpari la akumulatoron kaj por eviti, ke oni povu spuri min per ĝi – kaj reagordis la endormiĝan periodon al du horoj, la plej longa periodo disponata. Mi provis agordi ĝin tiel, ke ĝi ne postulu pasvorton ĉe la vekiĝo el dormo, sed tiu ago mem postulis pasvorton. Mi devos nur frapeti la klavaron almenaŭ unufoje ĉiujn du horojn, ĝis mi povos trovi manieron kopii la foton de la telefono. Do mi bezonos ŝargilon.</p>
  <p>Mi ne havis planon. Mi bezonis planon. Mi devos sidiĝi, kaj konektiĝi al Interreto – por elcerbumi, kion mi nun faru. Mi jam satiĝis de tio, ke aliaj homoj planas por mi. Mi ne volis agi pro tio, kion Masha faris, aŭ eble pro la DHS, aŭ pro mia paĉjo. Aŭ pro Ange? Nu, eble mi agus pro Ange. Tio estus tute akceptebla, fakte.</p>
  <p>Mi direktadis min alvale, sekvante stratetojn, kiam mi povis, enmiksiĝante kun la homamasoj de la Fileo. Mi ne havis celon en la kapo. Ĉiujn kelkajn minutojn mi metis manon en la poŝon kaj tuŝetis klavon sur la telefono de Masha, por eviti, ke ĝi endormiĝu. Ĝi faris maloportunan ŝvelaĵon, malfaldite tie en mia jako.</p>
  <p>Mi haltis kaj apogis min al konstruaĵo. Mia maleolo mortige doloris. Kie mi estis ja?</p>
  <p>O’Farrell, ĉe Hyde-Strato. Antaŭ dubinda “Azia Masaĝ-Salono”. Miaj perfidaj piedoj ĵus reportis min al la komenco – al la punkto, kie estis farita la foto en la telefono de Masha, sekundojn antaŭ ol la Golfa Ponto eksplodis, antaŭ ol mia vivo ŝanĝiĝis por ĉiam.</p>
  <p>Mi volis sidiĝi sur la trotuaro kaj ploregi, sed tio ne solvus miajn problemojn. Mi devis telefoni al Barbara Stratford, rakonti al <span class="subst" data-x="ŝi">ri</span>, kio okazis. Montri al <span class="subst" data-x="ŝi">ri</span> la foton de Darryl.</p>
  <p>Kion mi pensis tamen? Mi devis montri al <span class="subst" data-x="ŝi">ri</span> la filmeton, tiun, kiun Masha sendis al mi – tiun, en kiu la Stabestro de la Prezidanto ĝojaĉis pri la atakoj kontraŭ San-Francisko kaj konfesis, ke <span class="subst" data-x="li">ri</span> scias, kie kaj kiam okazos la sekvaj atakoj, kaj ke <span class="subst" data-x="li">ri</span> ne malhelpos ilin, ĉar ili helpos al <span class="subst" data-x="li">ri</span>a ĉefo reelektiĝi.</p>
  <p>Jen do plano: kontaktiĝi kun Barbara, doni al <span class="subst" data-x="ŝi">ri</span> la dokumentojn, kaj lasi ilin presiĝi. Certe la VampoSvarmo vere timigis homojn, pensigis ilin, ke ni vere estas bando da teroristoj. Kompreneble, kiam mi planis ĝin, mi pensis, kiel bone ĝi fortiros atenton, ne kiel ĝi efikos al iu NASCAR-paĉjo en Nebrasko.</p>
  <p>Mi telefonos al Barbara, kaj mi faros tion inteligente, de publika telefono, levinte mian kapuĉon, por ke la neevitebla kamerao ne kaptu foton de mi. Mi elfosis kvarondolaron el mia poŝo kaj poluris ĝin per mia ĉemizo, forigante de ĝi la fingrospurojn.</p>
  <p>Mi direktis min alvale, plu malsupren ĝis la BART-stacio kaj la tieaj publikaj telefonoj. Mi atingis la tramhaltejon, kiam mi ekvidis la tiusemajnan kovrilon de la <em>Golfa Gardisto</em>, alte stakita apud senhejma nigrahaŭtulo, kiu ridetis al mi. “Legu la kovrilon laŭplaĉe; ĝi estas senpaga – kostos al vi kvindek cendojn rigardi ene, tamen.”</p>
  <p>La titolo estis kompostita per la plej granda tiparo, kiun mi vidis post la 11-a de septembro:</p>
  <p>INTERNE DE GITMO-SUR-MARO</p>
  <p>Sub ĝi, per iomete malpli granda tiparo:</p>
  <p>“Kiel la DHS tenis niajn infanojn kaj amikojn en sekretaj malliberejoj ĉe nia sojlo.</p>
  <p>“De Barbara Stratford, Speciale por la Golfa Gardisto”</p>
  <p>La gazetvendisto balancis la kapon. “Ĉu vi povas kredi tion?” <span class="subst" data-x="li">ri</span> diris. “Ĉi tie tuj apude en San-Francisko. Vere, la registaro estas <em>fia</em>.”</p>
  <p>Teorie, la <em>Gardisto</em> estis senpaga, sed ĉi tiu ulo ŝajne akaparis la lokan merkaton por ekzempleroj de ĝi. Mi havis kvarondolaron en la mano. Mi faligis ĝin en <span class="subst" data-x="li">ri</span>an tason kaj ekserĉis alian. Mi ne ĝenis min por forpoluri la fingrospurojn ĉi-foje.</p>
  <p>“Oni diradas al ni, ke la mondo ŝanĝiĝis por ĉiam, kiam la Golfa Ponto estis eksplodigita de nekonatoj. Miloj el niaj amikoj kaj najbaroj pereis en tiu tago. Preskaŭ neniujn el ili oni retrovis; iliaj restaĵoj restas supozeble en la haveno de la urbo.</p>
  <p>“Sed eksterordinara historio, rakontita al ĉi tiu raportisto de junulo, kiu estis arestita de la DHS minutojn post la eksplodo, sugestas, ke nia propra registaro kontraŭleĝe tenis multajn el tiuj, kiujn oni supozas mortintaj, sur Trezor-Insulo, kiun oni evakuis kaj deklaris barita al civiluloj nelonge post la bombado …”</p>
  <p>Mi sidiĝis sur benko – la sama benko, mi notis kun piketa sento ĉe miaj nukoharoj, kie ni ripozigis Darryl, post kiam ni eskapis el la BART-stacio – kaj legis la artikolon ĝis la fino. Necesis fortega peno por ne ekplori surloke. Barbara estis trovinta kelkajn fotojn de mi kaj Darryl, kiel ni pajacis kune, kaj ili montriĝis apud la teksto. La fotoj aĝis eble unu jaron, sed mi aspektis tiom pli <em>june</em> en ili, kvazaŭ mi aĝus 10 aŭ 11. Mi multe pliaĝiĝis en la pasintaj kelkaj monatoj.</p>
  <p>La artikolo estis belege verkita. Mi konstante sentis indignon pro la kompatindaj junuloj, pri kiuj <span class="subst" data-x="ŝi">ri</span> skribis, kaj tiam rememoris, ke <span class="subst" data-x="ŝi">ri</span> skribis pri <em>mi</em>. La noto de Zeb estis tie, kun <span class="subst" data-x="li">ri</span>a malfacile legebla manskribo grande reproduktita sur duonfolio de la gazeto. Barbara elfosis pli da informoj pri aliaj junuloj malaperintaj, kiujn oni supozis mortintaj, longa listo, kaj demandis, kiom el ili estis kaptitaj sur la insulo, nur kelkajn kilometrojn for de la sojloj de iliaj <span class="subst" data-x="patr">gepatr</span>oj.</p>
  <p>Mi elfosis alian kvarondolaron el mia poŝo, sed tuj poste ŝanĝis mian intencon. Kiom verŝajne estas, ke la telefono de Barbara ne estas subaŭskultata? Neniel mi povus telefoni al <span class="subst" data-x="ŝi">ri</span> nun, ne rekte. Mi bezonis ian peranton por kontaktiĝi kun <span class="subst" data-x="ŝi">ri</span> kaj diri al <span class="subst" data-x="ŝi">ri</span>, ke <span class="subst" data-x="ŝi">ri</span> renkontu min ie sude. Mia unua plano jam paneis.</p>
  <p>Tio, kion mi vere vere bezonis, estis Xnet.</p>
  <p>Kiel diable mi konektiĝu? La retsignaltrovilo de mia telefono blinkis freneze – mi estis ĉirkaŭita de sendrataj retoj, sed mi ne havis Xbox kaj televidilon kaj DVD de Paranoja Xbox por startigi ĝin.</p>
  <p>Jen kiam mi ekvidis ilin. Du junulojn, ĉirkaŭ mia aĝo, kiuj moviĝis inter la homamaso ĉe la supro de la ŝtuparo, kiu kondukis suben al BART.</p>
  <p>Kio kaptis mian atenton, estis la maniero, en kiu ili moviĝis, iel mallerte, proksimiĝante al la pendolveturantoj kaj la turistoj. Ĉiu havis manon en la poŝo, kaj kiam ajn ili rigardis unu al la alia, ili subridis. Ili ne povus pli evidente esti ĵamantoj, sed la homoj ignoris ilin. En tiu kvartalo oni atendas, ke oni devas evitadi senhejmulojn kaj frenezulojn, do oni ne rigardas al la homoj, tute ne ĉirkaŭrigardas, se eblas tion eviti.</p>
  <p>Mi proksimiĝis al unu. <span class="subst" data-x="Li">Ri</span> ŝajnis vere juna, sed <span class="subst" data-x="li">ri</span> ne povus esti pli juna ol mi.</p>
  <p>“Hej”, mi diris. “Hej, ĉu vi homoj povas veni ĉi tien dum sekundo?”</p>
  <p><span class="subst" data-x="Li">Ri</span> ŝajnigis ne aŭdi min. <span class="subst" data-x="Li">Ri</span> rigardis rekte tra mi, kiel oni rigardus tra senhejmulo.</p>
  <p>“Venu”, mi diris. “Mi ne havas multe da tempo.” Mi kaptis <span class="subst" data-x="li">ri</span>an ŝultron kaj siblis en <span class="subst" data-x="li">ri</span>an orelon. “La polico serĉas min. Mi estas el Xnet.”</p>
  <p><span class="subst" data-x="Li">Ri</span> aspektis nun timigite, kvazaŭ <span class="subst" data-x="li">ri</span> volus forkuri, kaj <span class="subst" data-x="li">ri</span>a amiko venis al ni. “Mi seriozas”, mi diris. “Nur aŭskultu min.”</p>
  <p><span class="subst" data-x="Li">Ri</span>a amiko alvenis. <span class="subst" data-x="Li">Ri</span> estis pli alta, kaj forta – kiel Darryl. “Hej”, <span class="subst" data-x="li">ri</span> diris. “Ĉu io misas?”</p>
  <p><span class="subst" data-x="Li">Ri</span>a amiko flustris en <span class="subst" data-x="li">ri</span>an orelon. Ili ambaŭ aspektis, kvazaŭ ili ekforkuros.</p>
  <p>Mi eltiris mian ekzempleron de la <em>Golfa Gardisto</em> el sub mia brako kaj skuis ĝin antaŭ ili. “Nur foliumu ĝis paĝo 5, ĉu bone?”</p>
  <p>Ili faris tion. Ili rigardis la titolon. La foton. Min.</p>
  <p>“Hej homo”, diris la unua. “Ni <em>tiom</em> ne meritas.” <span class="subst" data-x="Li">Ri</span> ridetis al mi kiel frenezulo, kaj la pli forta frapetis mian dorson.</p>
  <p>“Ne <em>eblas</em>”, <span class="subst" data-x="li">ri</span> diris. “Vi estas M…”</p>
  <p>Mi metis manon sur <span class="subst" data-x="li">ri</span>an buŝon. “Venu ĉi tien, ĉu bone?”</p>
  <p>Mi kondukis ilin reen al mia benko. Mi rimarkis, ke io malnova kaj bruna makulis la trotuaron sub ĝi. Ĉu la sango de Darryl? Vento ekflugis al mi sub la haŭton. Ni sidiĝis.</p>
  <p>“Mi estas Marcus”, mi diris, glutante forte, dum mi fordonis mian veran nomon al tiuj du, kiuj jam konis min kiel M1k3y. Mi forĵetis mian kamuflon, sed la <em>Golfa Gardisto</em> jam faris por mi tiun konekton.</p>
  <p>“Nate”, diris la malpli granda. “Liam”, diris la pli granda. “Homo, estas <em>tioma</em> honoro renkonti vin. Vi estas kvazaŭ nia heroo de ĉiuj epokoj …”</p>
  <p>“Ne diru tion”, mi diris. “Ne diru tion. Vi ambaŭ similas al blinkanta reklamo, kiu diras: ‘Mi ĵamas; bonvolu formeti min en Gitmon-sur-Maro’. Vi ne povus esti pli evidentaj.”</p>
  <p>Liam aspektis, kvazaŭ <span class="subst" data-x="li">ri</span> ekplorus.</p>
  <p>“Ne zorgu; oni ne kaptis vin. Mi donos al vi kelkajn konsilojn, poste.” <span class="subst" data-x="Li">Ri</span> regajiĝis. Iĝis strange klare, ke tiuj du <em>vere</em> idoligis M1k3y, kaj ili faros ĉion, kion mi petos. Ili ridetis kiel idiotoj. Tio sentigis min malkomforte, naŭze en la stomako.</p>
  <p>“Aŭskultu. Mi devas konektiĝi al Xnet, nun, sen iri hejmen aŭ iel proksimen al la hejmo. Ĉu vi du loĝas proksime de ĉi tie?”</p>
  <p>“Mi jes”, diris Nate. “Supre, ĉe la supro de Kalifornio-Strato. Estas ioma marŝo – krutaj deklivoj.” Mi ĵus marŝis la tutan vojon suben. Masha troviĝis tie supre, ie. Tamen, estis jam pli bone ol ĉio, kion mi rajtis atendi.</p>
  <p>“Ni ekiru”, mi diris.</p>
  <p class="steletoj">* * *</p>
  <p>Nate pruntis al mi sian bazpilkan ĉapon kaj interŝanĝis jakojn kun mi. Mi ne devis zorgi pri paŝadrekonado, ne kun mia maleolo doloreganta tiel – mi lamis kiel figuranto en vakera filmo.</p>
  <p>Nate loĝis en grandega kvardormoĉambra apartamento supre sur Nob-Monteto. La konstruaĵo havis pordiston, en ruĝa mantelo kun ora brokaĵo, kaj <span class="subst" data-x="li">ri</span> tuŝis sian ĉapon kaj nomis Nate “<span class="subst" data-x="sior(iĉ)">sior</span>o Nate” kaj bonvenigis nin ĉiujn. La ejo estis senmakula kaj odoris kiel meblolako. Mi penis ne gapi al tio, kio devis esti kelkaj milionoj da dolaroj da apartamento.</p>
  <p>“Mia paĉjo”, <span class="subst" data-x="li">ri</span> klarigis. “<span class="subst" data-x="Li">Ri</span> estis investa bankisto. Multe da vivasekuro. <span class="subst" data-x="Li">Ri</span> mortis, kiam mi aĝis 14, kaj ni ricevis ĉion. Ili estis de jaroj eks<span class="subst" data-x="edz">geedz</span>oj, sed <span class="subst" data-x="li">ri</span> lasis mian panjon kiel favoraton.”</p>
  <p>Tra la de-planko-ĝis-plafona fenestro estis senspiriga vido al la alia flanko de Nob-Monteto, ĝis Fiŝkaptista Varfo sube, ĝis la malbela stumpo de la Golfa Ponto, la amaso da gruoj kaj kamionoj. Tra la nebuleto mi povis iomete distingi Trezor-Insulon. Rigardi suben tra tia distanco, tio sentigis al mi frenezan deziron salti.</p>
  <p>Mi konektiĝis per <span class="subst" data-x="li">ri</span>a Xbox kaj grandega plasma ekrano en la salono. <span class="subst" data-x="Li">Ri</span> montris al mi, kiom da nefermitaj sendrataj retoj estis videblaj de <span class="subst" data-x="li">ri</span>a alta rigardejo – dudek, tridek tiaj. Ĉi tiu estis bona loko por esti Xnet-ano.</p>
  <p>En mia M1k3y-konto estis <em>multe</em> da retmesaĝoj. Dudek mil novaj mesaĝoj, de kiam Ange kaj mi forlasis <span class="subst" data-x="ŝi">ri</span>an hejmon tiumatene. Multaj mesaĝoj venis de la gazetaro, petante pliajn intervjuojn, sed la plej multaj venis de Xnet-anoj, homoj, kiuj vidis la <em>Gardistan</em> raporton kaj volis informi min, ke ili farus ion ajn por helpi min, ion ajn, kion mi bezonos.</p>
  <p>Tio finis ĝin por mi. Larmoj ekfluis sur miaj vangoj.</p>
  <p>Nate kaj Liam rigardis unu la alian. Mi penis ĉesi, sed ne povis. Mi plorsingultis jam. Nate iris al kverka bretaro sur unu muro kaj pivotigis trinkotabulon el unu el ĝiaj bretoj, malkaŝante brilajn vicojn da boteloj. <span class="subst" data-x="Li">Ri</span> verŝis por mi glaseton da io orbruna kaj portis ĝin al mi.</p>
  <p>“Rara irlanda viskio”, <span class="subst" data-x="li">ri</span> diris. “La plej ŝatata de Panjo.”</p>
  <p>Ĝi gustis kiel fajro, kiel oro. Mi sorbetis ĝin, penante ne tusi. Mi ne vere ŝatis fortan brandon, sed ĉi tiu estis alia. Mi plurfoje enspiris profunde.</p>
  <p>“Dankon, Nate”, mi diris. <span class="subst" data-x="Li">Ri</span> aspektis, kvazaŭ mi ĵus alfiksus medalon al <span class="subst" data-x="li">ri</span>. <span class="subst" data-x="Li">Ri</span> estis bonulo.</p>
  <p>“Bone”, mi diris, kaj ekprenis la klavaron. Ili ambaŭ rigardis fascinite, dum mi foliumis tra mia retpoŝto sur la giganta ekrano.</p>
  <p>Kion mi serĉis, unuavice, tio estis mesaĝo de Ange. Estis ŝanco, ke <span class="subst" data-x="ŝi">ri</span> eskapis. Ĉiam estis tiu ŝanco.</p>
  <p>Mi estis idioto, eĉ esperante. Nenio estis de <span class="subst" data-x="ŝi">ri</span>. Mi komencis traserĉi la retmesaĝojn tiel rapide, kiel mi povis, apartigante la gazetarajn petojn, la mesaĝojn de adorantoj, la mesaĝojn de malamantoj, la spamaĵojn, …</p>
  <p>Kaj tiam mi trovis ĝin: leteron de Zeb.</p>
  <p>“Ne estis agrable vekiĝi hodiaŭ matene kaj trovi la leteron, kiun vi devis detrui, represita en la paĝoj de la gazeto. Tute ne agrable. Tio donis al mi la senton esti … ĉasata.</p>
  <p>“Sed intertempe mi komprenas, kial vi faris tion. Mi ne scias, ĉu mi povas aprobi vian taktikon, sed oni facile vidas, ke viaj motivoj estas bonaj.</p>
  <p>“Se vi legas ĉi tion, tio signifas, ke estas bona ŝanco, ke vi iris subteren. Ne estas facile. Mi lernis tion. Mi lernis ankaŭ multe pli.</p>
  <p>“Mi povas helpi vin. Mi devas fari tion por vi. Vi faras, kion vi povas, por mi. (Eĉ se vi ne faras ĝin kun mia permeso.)</p>
  <p>“Respondu, se vi ricevos ĉi tion, se vi estas fuĝanto kaj sola. Aŭ respondu, se vi estas arestita, direktata de niaj amikoj en Gitmo, serĉante manieron ĉesigi la doloron. Se ili kaptis vin, vi faros, kion ili diros al vi. Mi scias tion. Tiun riskon mi akceptas.</p>
  <p>“Por vi, M1k3y.”</p>
  <p>“Pru!” elspiris Liam. “Homo!” Mi volis survangi <span class="subst" data-x="li">ri</span>n. Mi turnis min por diri al <span class="subst" data-x="li">ri</span> ion tranĉan kaj kruelan, sed <span class="subst" data-x="li">ri</span> rigardis al mi per okuloj grandaj kiel teleroj, aspektante, kvazaŭ <span class="subst" data-x="li">ri</span> volus fali sur la genuojn kaj adori min.</p>
  <p>“Ĉu mi rajtas diri”, diris Nate. “Ĉu mi rajtas diri, ke ĉi tio estas la plej granda honoro de mia tuta vivo helpi vin? Ĉu mi rajtas diri tion?”</p>
  <p>Mi ruĝiĝis nun. Nenio estis farebla. Tiuj du estis fiksitaj al sia stelulo, kvankam mi estis nenia stelulo, almenaŭ ne laŭ mia percepto.</p>
  <p>“Ĉu vi homoj …” mi glutis. “Ĉu mi povas havi iom da privateco ĉi tie?”</p>
  <p>Ili ŝteliris el la ĉambro kiel punitaj hundidoj, kaj mi sentis min fia. Mi tajpis rapide.</p>
  <p>“Mi eskapis, Zeb. Kaj nun mi estas fuĝanto. Mi bezonas ĉian helpon disponeblan. Mi volas fini ĉi tion nun.” Mi memoris elpreni la telefonon de Masha el mia poŝo kaj tuŝeti ĝin, por ke ĝi ne endormiĝu.</p>
  <p>Ili lasis min uzi la duŝilon, donis al mi novan vestaron, novan dorsosakon kun duono de ilia tertrema ekipaĵo en ĝi – energiotabuloj, medikamentoj, varmaj kaj malvarmaj bandaĝoj, kaj malnova dormosako. Ili eĉ enmetis kroman Xbox Universalan kun Paranoja Xbox jam instalita. Tio estis bela aldonaĵo. Mi devis tamen rifuzi la signalpistolon.</p>
  <p>Mi konstante rekontrolis mian retpoŝton por vidi, ĉu Zeb respondis. Mi respondis mesaĝojn de adorantoj. Mi respondis mesaĝojn de la gazetaro. Mi forviŝis la mesaĝojn de malamantoj. Mi duonatendis vidi ion de Masha, sed plej verŝajne <span class="subst" data-x="ŝi">ri</span> estis jam duonvoje al Los-Anĝeleso, <span class="subst" data-x="ŝi">ri</span>aj fingroj doloris, kaj <span class="subst" data-x="ŝi">ri</span> ne havis okazon tajpi. Mi tuŝetis <span class="subst" data-x="ŝi">ri</span>an telefonon denove.</p>
  <p>Ili instigis min dormeti, kaj dum mallonga, hontinda momento mi paranojiĝis, pensante, ke eble tiuj homoj pripensas denunci min, dum mi dormas. Kio estis idiota – ili povus same facile denunci min, dum mi ne dormas. Mi simple ne povis digesti la fakton, ke ili <em>tiom</em> alte taksis min. Mi jam sciis, intelekte, ke ekzistas homoj, kiuj pretas sekvi M1k3y. Mi renkontis kelkajn el tiuj homoj tiumatene, kriantaj MORDI MORDI MORDI kaj vampumantaj ĉe la Civila Centro. Sed ĉi tiuj du estis pli personaj. Ili estis nur afablaj, mallertaj <span class="subst" data-x="knab'iĉ">knabiĉ</span>oj; ili povus esti iuj ajn el miaj amikoj el la tagoj antaŭ Xnet, nur du amikoj, kiuj amikumas kune kaj kune travivas dekkelkjarulajn aventurojn. Ili proponis sin volontule por armeo, mia armeo. Mi respondecis pri ili. Lasite solaj, ili kaptiĝus, pli aŭ malpli frue. Ili estis tro fidemaj.</p>
  <p>“Homoj, aŭskultu min dum momento. Mi devas paroli al vi pri io grava.”</p>
  <p>Ili preskaŭ adoptis soldatan atentopozicion. Estus amuze, se ne estus tiel timige.</p>
  <p>“Jen la afero. Nun, ĉar vi helpis min, estas vere danĝere. Se vi estos kaptitaj, mi estos kaptita. Ili eligos el vi ĉion, kion vi scias …” Mi levis manon por haltigi iliajn protestojn. “Ne, ĉesu. Vi ne spertis tion. Ĉiu parolas. Ĉiu rompiĝas. Se iam vi estos kaptitaj, vi diru al ili ĉion, tuj, kiel eble plej rapide, kiel eble plej multe. Ili ĉiuokaze eltiros ĉion en la fino. Tiel ili laboras.</p>
  <p>“Sed vi ne estos kaptitaj, kaj jen kial: vi ne plu estas ĵamantoj. Vi retiriĝis el aktiva deĵorado. Vi estas …” Mi serĉis en mia memoro pri terminoj lernitaj el spionromanoj … “Vi estas dormanta ĉelo. Maldeĵoru. Reestiĝu normalaj homoj. Iel aŭ alie mi rompos ĉi tiun aferon, rompe malfermos ĝin, finos ĝin. Aŭ ĝi kaptos min, rompos min, finos min. Se vi ne aŭdos de mi en 72 horoj, supozu, ke ili kaptis min. En tiu okazo faru laŭvole. Sed dum la venontaj tri tagoj – kaj ĉiam, se mi atingos, kion mi celas – maldeĵoru. Ĉu vi promesas al mi tion?”</p>
  <p>Ili promesis kun ĉia soleneco. Mi lasis ilin persvadi min dormeti, sed ĵurigis ilin, ke ili vekos min unufoje hore. Mi devos tuŝeti la telefonon de Masha, kaj mi volis tuj ekscii, kiam Zeb rekontaktos min.</p>
  <p class="steletoj">* * *</p>
  <p>La rendevuejo estis BART-vagono, kio nervozigis min. Ili estas plenaj de kameraoj. Sed Zeb sciis, kion <span class="subst" data-x="li">ri</span> faras. <span class="subst" data-x="Li">Ri</span> petis min renkonti <span class="subst" data-x="li">ri</span>n en la lasta vagono de certa trajno ekiranta de la stacio de Powell-Strato, je horo, en kiu tiu vagono estas plenega de premantaj korpoj. <span class="subst" data-x="Li">Ri</span> venis al mi tra la homamaso, kaj la bonaj pendolveturantoj de San-Francisko liberigis spacon por <span class="subst" data-x="li">ri</span>, la spacon, kiu ĉiam ĉirkaŭas senhejmulon.</p>
  <p>“Bele revidi vin”, <span class="subst" data-x="li">ri</span> murmuris, kun la vizaĝo direktita al la pordo. Rigardante en la malhelan vitron, mi povis vidi, ke neniu estis sufiĉe proksima por subaŭskulti – ne sen ia ekipaĵo kun tre sentema mikrofono, kaj se ili sufiĉe sciis por alveni kun tia ekipaĵo, ni ĉiuokaze jam pereis.</p>
  <p>“Ankaŭ vin, amiko”, mi diris. “Mi … mi pardonpetas, sciu?”</p>
  <p>“Fermu ĝin. Ne pardonpetu. Vi estis pli kuraĝa ol mi. Ĉu vi pretas nun subteriĝi? Malaperi?”</p>
  <p>“Nu, rilate tion …”</p>
  <p>“Jes?”</p>
  <p>“Tio ne estas mia plano.”</p>
  <p>“Ho”, <span class="subst" data-x="li">ri</span> diris.</p>
  <p>“Aŭskultu, bone? Mi havas … mi havas bildojn, filmeton. Ion, kio vere <em>pruvas</em> ion.” Mi metis manon en la poŝon kaj tuŝetis la telefonon de Masha. Mi aĉetis ŝargilon por ĝi en Union Square survoje, kaj mi haltis kaj konektis ĝin en kafejo sufiĉe longe, por ke la akumulatoro atingu kvar el kvin strietoj. “Mi devas liveri ĝin al Barbara Stratford, la inon de la <em>Gardisto</em>. Sed ili atentos <span class="subst" data-x="ŝi">ri</span>n – atentos por vidi, ĉu mi venos.”</p>
  <p>“Ĉu vi pensas, ke ili ne atentos ankaŭ pri mi? Se laŭ via plano mi devas iri en distancon de unu kilometro de la hejmo aŭ oficejo de tiu ino …”</p>
  <p>“Mi volas, ke vi diru al Van, ke <span class="subst" data-x="ŝi">ri</span> venu renkonti min. Ĉu Darryl iam rakontis al vi pri Van? Pri la <span class="subst" data-x="knab'in">knabin</span>o …”</p>
  <p>“<span class="subst" data-x="Li">Ri</span> rakontis al mi. Jes, <span class="subst" data-x="li">ri</span> rakontis tion. Ĉu vi pensas, ke ili ne atentos pri <span class="subst" data-x="ŝi">ri</span>? Pri ĉiuj arestitoj?”</p>
  <p>“Mi pensas, ke ili atentos. Sed mi ne pensas, ke ili tiom atentos pri Van. Kaj Van havas tute purajn manojn. <span class="subst" data-x="Ŝi">Ri</span> neniam kunagadis en iu el miaj …” Mi glutis. “En miaj projektoj. Do ili eble pli trankvilos pri <span class="subst" data-x="ŝi">ri</span>. Se <span class="subst" data-x="ŝi">ri</span> telefonos al la <em>Golfa Gardisto</em> por aranĝi renkontiĝon por klarigi, kial mi estas plena de merdo, eble ili permesos al <span class="subst" data-x="ŝi">ri</span> veni al la renkontiĝo.”</p>
  <p><span class="subst" data-x="Li">Ri</span> rigardis la plankon dum longa tempo.</p>
  <p>“Vi scias, kio okazos, kiam ili rekaptos nin.” Tio ne estis demando.</p>
  <p>Mi kapjesis.</p>
  <p>“Ĉu vi estas certa? Kelkaj homoj, kiuj estis kun ni sur Trezor-Insulo, estis forportitaj per helikoptero. Oni portis ilin <em>eksterlanden</em>. Estas landoj, al kiuj Usono povas transdoni sian torturadon. Landoj, en kiuj oni povas putri dumeterne. Landoj, en kiuj vi volos, ke ili simple finu ĝin, lasu vin fosi truon kaj pafu vin de malantaŭe en la kapon, dum vi staros ĉe ĝi.”</p>
  <p>Mi glutis kaj kapjesis.</p>
  <p>“Ĉu tio valoras la riskon? Ni povas resti subtere dum tre longa tempo ĉi tie. Eble ni iam rericevos nian landon. Ni povas ĝisatendi tion.”</p>
  <p>Mi balancis la kapon. “Oni atingas nenion per nenifarado. La lando estas <em>nia</em>. Ili forprenis ĝin de ni. La teroristoj, kiuj atakas nin, restas liberaj – sed <em>ni</em> ne estas liberaj. Mi ne povas resti subtere dum jaro, dek jaroj, mia tuta vivo, atendante, ĝis oni donacos al mi liberon. Liberon oni devas preni por si mem.”</p>
  <p class="steletoj">* * *</p>
  <p>En tiu posttagmezo Van forlasis la lernejon kiel kutime, sidante en la malantaŭo de la buso kun densa aro de siaj amikoj, ridante kaj ŝercante, kiel ĉiam. La aliaj pasaĝeroj en la buso speciale notis <span class="subst" data-x="ŝi">ri</span>n, ĉar <span class="subst" data-x="ŝi">ri</span> estis tiel laŭta, kaj cetere <span class="subst" data-x="ŝi">ri</span> surhavis tiun stultan grandegan molan ĉapelon, kiu aspektis kiel rekvizito el lerneja teatraĵo pri renesancaj skermistoj. En iu momento ili ĉiuj kungregiĝis kaj forturnis sin por rigardi tra la malantaŭo de la buso, montrante per la fingroj kaj subridantaj. La <span class="subst" data-x="knab'in">knabin</span>o, kiu poste havis la ĉapelon, havis la saman alton kiel Van, kaj de malantaŭe <span class="subst" data-x="ŝi">ri</span> povus esti Van.</p>
  <p>Neniu atentis la musecan azian <span class="subst" data-x="knab'in">knabin</span>eton, kiu elbusiĝis kelkajn haltojn antaŭ la BART-stacio. <span class="subst" data-x="Ŝi">Ri</span> estis vestita per simpla malnova lerneja uniformo kaj rigardis timeme suben, dum <span class="subst" data-x="ŝi">ri</span> eliris. Cetere, en ĝuste tiu momento la laŭta korea <span class="subst" data-x="knab'in">knabin</span>o ekkriegis, kaj <span class="subst" data-x="ŝi">ri</span>aj amikoj imitis <span class="subst" data-x="ŝi">ri</span>n, ridante tiel laŭte, ke eĉ la ŝoforo malrapidiĝis, turnis sin en sia sidloko kaj rigardis ilin malafable.</p>
  <p>Van forhastis laŭ la strato kun mallevita kapo, kun la haroj ligitaj malantaŭe kaj ŝovitaj sub la kolumon de <span class="subst" data-x="ŝi">ri</span>a eksmoda peploma jako. <span class="subst" data-x="Ŝi">Ri</span> estis metinta kromajn plandumojn en la ŝuojn, kiuj altigis <span class="subst" data-x="ŝi">ri</span>n je kvin ŝanceliĝantaj centimetroj, kaj anstataŭiginta siajn kontaktolensojn per siaj malplej ŝatataj okulvitroj, kun grandegaj lensoj, kiuj kovris duonon de <span class="subst" data-x="ŝi">ri</span>a vizaĝo. Kvankam mi atendis <span class="subst" data-x="ŝi">ri</span>n ĉe la bushaltejo kaj sciis, kion mi atendu, mi apenaŭ rekonis <span class="subst" data-x="ŝi">ri</span>n. Mi ekstaris kaj sekvis <span class="subst" data-x="ŝi">ri</span>n, trans la straton, en distanco de duonbloko.</p>
  <p>La preterpasantoj rigardis en alia direkto kiel eble plej rapide. Mi aspektis kiel senhejma <span class="subst" data-x="bub">bub</span>o, kun malpura kartona ŝildo, stratfulga mantelo, grandega troplena dorsosako kun glubendo trans la ŝirojn. Neniu volas rigardi al strata <span class="subst" data-x="bub">bub</span>o, ĉar, se oni rigardas <span class="subst" data-x="li">ri</span>n, eble <span class="subst" data-x="li">ri</span> petos nebezonatajn monerojn. Mi jam promenadis tra Oakland la tutan posttagmezon, kaj la solaj homoj, kiuj alparolis min, estis Atestanto de Jehovo kaj Sciencologo, kiuj ambaŭ volis konverti min. Estis naŭze, kvazaŭ esti varbata de perversiulo.</p>
  <p>Van zorge sekvis la instrukciojn, kiujn mi skribis. Zeb transdonis ilin al <span class="subst" data-x="ŝi">ri</span> en la sama maniero, kiel <span class="subst" data-x="li">ri</span> donis al mi la noton antaŭ la lernejo – koliziante kun <span class="subst" data-x="ŝi">ri</span>, dum <span class="subst" data-x="ŝi">ri</span> atendis la buson, abunde pardonpetante. Mi verkis la noton klare kaj simple, prezentante la situacion por <span class="subst" data-x="ŝi">ri</span>: Mi scias, ke vi ne aprobas. Mi komprenas. Sed jen ĝi: la plej grava peto, kiun mi iam faris al vi. Mi petas, petegas.</p>
  <p><span class="subst" data-x="Ŝi">Ri</span> venis. Mi sciis, ke <span class="subst" data-x="ŝi">ri</span> venos. Ni havis longan historion, Van kaj mi. Ankaŭ <span class="subst" data-x="ŝi">ri</span> ne ŝatis, kio okazis al la mondo. Cetere, kiel atentigis fia ridaĉanta voĉo en mia kapo, <span class="subst" data-x="ŝi">ri</span> estis nun suspektato, de kiam aperis la artikolo de Barbara.</p>
  <p>Ni marŝis tiel tra ses aŭ sep blokoj, rigardante, kiuj estas proksimaj, kiuj aŭtoj preterpasas. Zeb jam rakontis al mi pri kvinpersonaj sekvantaroj, en kiuj kvin diversaj kaŝituloj interŝanĝas la deĵorojn, sekvante onin, tiel ke preskaŭ ne eblas rekoni ilin. Oni devus iri al loko tute senhoma, kie iu ajn homo estus facile rekonebla.</p>
  <p>La supervojo por la 880 situis nur kelkajn blokojn de la BART-stacio Coliseum, kaj eĉ kun ĉiuj cirkloj, kiujn Van faris, ne daŭris longe atingi ĝin. La bruo de la supervojo estis preskaŭ surdiga. Neniu alia estis proksima, laŭ ĉio, kion mi povis vidi. Mi jam vizitis la lokon antaŭ ol proponi ĝin al Van en la noto, zorgante kontroli pri anguloj, en kiuj iu povus kaŝi sin. Ne estis tiaj anguloj.</p>
  <p>Kiam <span class="subst" data-x="ŝi">ri</span> haltis en la difinita loko, mi rapidis por atingi <span class="subst" data-x="ŝi">ri</span>n. <span class="subst" data-x="Ŝi">Ri</span> palpebrumis al mi strigece de malantaŭ la okulvitroj.</p>
  <p>“Marcus”, <span class="subst" data-x="ŝi">ri</span> elspiris, kaj larmoj brilis en <span class="subst" data-x="ŝi">ri</span>aj okuloj. Mi trovis, ke ankaŭ mi ploras. Mi estus tre malbona fuĝanto. Tro sentimentala.</p>
  <p><span class="subst" data-x="Ŝi">Ri</span> brakumis min tiel forte, ke mi ne povis spiri. Mi brakumis <span class="subst" data-x="ŝi">ri</span>n eĉ pli forte.</p>
  <p>Tiam <span class="subst" data-x="ŝi">ri</span> kisis min.</p>
  <p>Ne survange, kiel <span class="subst" data-x="frat'in">fratin</span>o. Plene sur la lipoj: varmega, malseka, vaporanta kiso, kiu ŝajnis neniam finiĝi. Mi estis tiel superfortita de miaj emocioj …</p>
  <p>Ne, tio ne estas vera. Mi sciis precize, kion mi faras. Mi kisis <span class="subst" data-x="ŝi">ri</span>n returne.</p>
  <p>Tiam mi ĉesis kaj retiriĝis, preskaŭ forpuŝis <span class="subst" data-x="ŝi">ri</span>n. “Van”, mi anhelis.</p>
  <p>“Oho”, <span class="subst" data-x="ŝi">ri</span> diris.</p>
  <p>“Van”, mi diris denove.</p>
  <p>“Pardonu”, <span class="subst" data-x="ŝi">ri</span> diris. “Mi …”</p>
  <p>Ĝuste tiam io venis al mi en la kapon, io, kion mi devus esti vidinta jam antaŭ longega tempo.</p>
  <p>“Vi <em>ŝatas</em> min, ĉu ne?”</p>
  <p><span class="subst" data-x="Ŝi">Ri</span> kapjesis mizere. “Dum jaroj”, <span class="subst" data-x="ŝi">ri</span> diris.</p>
  <p>Ho, Dio. Darryl, dum tiom da jaroj, tiom enamiĝinta en <span class="subst" data-x="ŝi">ri</span>n, kaj la tutan tempon Van rigardis min, sekrete volis min. Kaj jen mi finiĝis kun Ange. Ange diris, ke <span class="subst" data-x="ŝi">ri</span> ĉiam batalis kun Van. Kaj mi ĉirkaŭkuris, nur enkaĉiĝis.</p>
  <p>“Van”, mi diris. “Van, pardonu min.”</p>
  <p>“Forgesu ĝin”, <span class="subst" data-x="ŝi">ri</span> diris, forturnante la kapon. “Mi scias, ke ne eblas. Mi volis fari tion nur unufoje, por la okazo, ke mi neniam …” <span class="subst" data-x="Ŝi">Ri</span> formordis la daŭrigon.</p>
  <p>“Van, mi bezonas, ke vi faru ion por mi. Ion gravan. Mi bezonas, ke vi renkontiĝu kun la ĵurnalisto de la <em>Golfa Gardisto</em>, Barbara Stratford, kiu verkis la artikolon. Mi bezonas, ke vi donu al <span class="subst" data-x="ŝi">ri</span> ion.” Mi klarigis pri la telefono de Masha, rakontis pri la filmeto, kiun Masha sendis al mi.</p>
  <p>“Kio bona venos el tio, Marcus? Kion vi celas?”</p>
  <p>“Van, vi pravis, almenaŭ parte. Ni ne povas ripari la mondon, endanĝerigante aliajn homojn. Por solvi la problemon mi devas diri, kion mi scias. Mi devis fari tion jam en la komenco. Mi devis iri rekte de ilia malliberejo al la domo de la <span class="subst" data-x="patr'iĉ">patriĉ</span>o de Darryl kaj rakonti al <span class="subst" data-x="li">ri</span>, kion mi sciis. Sed nun mi havas pruvon. Ĉi tio … ĝi povos ŝanĝi la mondon. Ĝi estas mia lasta ŝanco. La sola ŝanco por liberigi Darryl, por atingi vivon, kiun mi ne pasigos subtere, kaŝante min de la polico. Kaj vi estas la sola homo, kiun mi povas fidi por fari ĝin.”</p>
  <p>“Kial mi?”</p>
  <p>“Vi blagas, ĉu ne? Vidu, kiel bone vi faris, venante ĉi tien. Vi estas profesiulo. Vi estas la plej kompetenta el ni pri tiaj aferoj. Vi estas la sola, kiun mi povas fidi. Jen kial vi.”</p>
  <p>“Kial ne via amiko Angie?” <span class="subst" data-x="Ŝi">Ri</span> elparolis la nomon tute senakcente, kvazaŭ ĝi estus bloko el cemento.</p>
  <p>Mi rigardis suben. “Mi pensis, ke vi scias. Oni arestis <span class="subst" data-x="ŝi">ri</span>n. <span class="subst" data-x="Ŝi">Ri</span> estas en Gitmo – sur Trezor-Insulo. <span class="subst" data-x="Ŝi">Ri</span> estas tie jam de kvar tagoj.” Mi penadis ne pensi pri ĉi tio, ne pensi pri tio, kio eble nun okazas al <span class="subst" data-x="ŝi">ri</span>. Nun mi ne povis eviti ĝin, kaj mi ekploretis. Mi sentis doloron en la ventro, kvazaŭ iu piedbatis min, kaj mi premis la manojn tien por teni min. Mi faldiĝis surloke, kaj la sekva afero, pri kiu mi konsciis, estis, ke mi kuŝis sur mia flanko en la rubo sub la aŭtovojo, tenante min kaj plorante.</p>
  <p>Van genuiĝis apud mi. “Donu al mi la telefonon”, <span class="subst" data-x="ŝi">ri</span> diris. <span class="subst" data-x="Ŝi">Ri</span>a voĉo estis kolera siblo. Mi elfosis ĝin el mia poŝo kaj transdonis ĝin.</p>
  <p>Embarasite, mi ĉesis plori kaj eksidis. Mi sciis, ke nazmuko fluas sur mia vizaĝo. Van rigardis al mi per pura abomeno. “Vi devas eviti, ke ĝi endormiĝu”, mi diris. “Mi havas ŝargilon ĉi tie.” Mi fosis en mia sako. Dum la tuta nokto, post kiam mi akiris ĝin, mi ne dormis. Mi agordis la alarmon de la telefono por eksoni ĉiujn 90 minutojn kaj veki min, por ke mi povu deteni ĝin de endormiĝo. “Ankaŭ ne faldu ĝin ferme.”</p>
  <p>“Kaj la filmeto?”</p>
  <p>“Tio estas pli malfacila”, mi diris. “Mi retpoŝte sendis kopion al mi mem, sed mi ne plu povas konektiĝi al Xnet.” Se vere necesus, mi povus reiri al Nate kaj Liam kaj uzi ilian Xbox denove, sed mi ne volis tiel riski. “Jen, mi donos al vi miajn nomon kaj pasvorton por la retpoŝta servilo de la Piratpartio. Vi devos uzi Tor por konektiĝi al ĝi – Hejmlanda Sekureco certe skanadas pri homoj, kiuj konektiĝas al retpoŝto de la Piratpartio.”</p>
  <p>“Viajn nomon kaj pasvorton”, <span class="subst" data-x="ŝi">ri</span> diris, kun surprizita mieno.</p>
  <p>“Mi fidas vin, Van. Mi scias, ke mi povas fidi vin.”</p>
  <p><span class="subst" data-x="Ŝi">Ri</span> kapneis. “Vi <em>neniam</em> fordonas viajn pasvortojn, Marcus.”</p>
  <p>“Mi pensas, ke ne plu gravas. Aŭ vi sukcesos, aŭ mi … aŭ estos la fino de Marcus Yallow. Eble mi akiros novan identecon, sed mi pensas, ke ne. Mi pensas, ke ili kaptos min. Verŝajne mi sciis la tutan tempon, ke ili kaptos min, iam.”</p>
  <p><span class="subst" data-x="Ŝi">Ri</span> rigardis al mi, furioze nun. “Tioma malŝparo. Al kio ĝi servis, entute?”</p>
  <p>El ĉiuj aferoj, kiujn <span class="subst" data-x="ŝi">ri</span> povis diri, nenio povus pli dolorigi min. Tio estis kvazaŭ nova piedbato en la ventro. Tioma malŝparo. Ĉio estis vana. Darryl kaj Ange estis for. Eble mi neniam revidos mian familion. Kaj Hejmlanda Sekureco ankoraŭ tenadis mian urbon kaj mian landon kaptita en enorma, malracia, kriĉanta timego, dum kiu ĉio estis farebla en la nomo de defendo kontraŭ terorismo.</p>
  <p>Van aspektis, kvazaŭ <span class="subst" data-x="ŝi">ri</span> atendis de mi respondon, sed mi havis nenion por respondi al tio. <span class="subst" data-x="Ŝi">Ri</span> lasis min tie.</p>
  <p class="steletoj">* * *</p>
  <p>Zeb havis picon por mi, kiam mi venis “hejmen” – sub grandan supervojon en la Misio, kie <span class="subst" data-x="li">ri</span> starigis tendon por la nokto. <span class="subst" data-x="Li">Ri</span> havis kromtendeton, eksarmean, sur kiu estis ŝablone farbita “SAN-FRANCISKA LOKA SENHEJMULA KUNORDIGA DIREKTORARO”.</p>
  <p>La pico estis de Domino’s, malvarma kaj kun fromaĝo acidiĝinta, sed bongustega malgraŭ ĉio. “Ĉu vi ŝatas ananason sur via pico?”</p>
  <p>Zeb ridetis al mi degne. “Senpagaĵanoj ne estu elektemaj”, <span class="subst" data-x="li">ri</span> diris.</p>
  <p>“Senpagaĵanoj?”</p>
  <p>“Kiel vegetaranoj, sed ni manĝas nur senpagaĵojn.”</p>
  <p>“Senpagaĵojn?”</p>
  <p><span class="subst" data-x="Li">Ri</span> ridetis denove. “Vi scias – <em>senpagajn</em> manĝojn. El la magazeno de senpagaj manĝoj.”</p>
  <p>“Ĉu vi ŝtelis ĉi tion?”</p>
  <p>“Ne, ŝtipkapulo. Ĝi venis de la alia magazeno. De la eta magazeno malantaŭ la granda. Farita el blua ŝtalo? Iom strangodora?”</p>
  <p>“Ĉu vi prenis ĉi tion el la rubujo?”</p>
  <p><span class="subst" data-x="Li">Ri</span> levis la mentonon kaj ridegis. “Jes, pravege. Vi devus <em>vidi</em> vian vizaĝon. Jam bone, homo. Ĝi tute ne estis putra. Ĝi estis freŝa – nur misplenumita mendo. Ili elĵetis ĝin en la skatolo. Ili disŝutas ratvenenon sur ĉion ĉe la fermo, sed se oni alvenas tie frue, estas jam bone. Vi devus vidi, kion elĵetas manĝaĵvendejoj. Atendu ĝis la matenmanĝo. Mi faros por vi fruktosalaton, kiun vi ne kredos. Tuj kiam unu frago en la skatolo iĝas iomete verda kaj lanuga, oni elĵetas la tutaĵon …”</p>
  <p>Mi ĉesis atenti <span class="subst" data-x="li">ri</span>n. La pico estis bona. Ne estis tiel, ke restado en rubujo povus infekti ĝin. Se ĝi estis naŭzeta, la kialo por tio estis, ke ĝi venis de Domino’s – la plej malbona picejo de la urbo. Mi neniam ŝatis ĝiajn manĝaĵojn, kaj mi tute evitis ĝin, post kiam mi eltrovis, ke la firmao financas aron da superfrenezaj politikistoj, kiuj kredas, ke monda varmiĝo kaj evoluado estas satanaj komplotoj.</p>
  <p>Tamen estis malfacile subpremi la senton de naŭzo.</p>
  <p>Sed <em>eblis</em> rigardi la aferon alie. Zeb montris al mi sekreton, ion, kion mi ne antaŭvidis: tie ekstere estas tuta kaŝita mondo, maniero elturniĝi sen partopreni en la sistemo.</p>
  <p>“Senpagaĵanoj, ĉu?”</p>
  <p>“Ankaŭ jogurton”, <span class="subst" data-x="li">ri</span> diris, vigle kapjesante. “Por la fruktosalato. Oni elĵetas ĝin la tagon post la presita konservodato, sed ne estas tiel, ke ĝi verdiĝas je noktomezo. Ĝi estas jogurto. Mi volas diri: baze ĝi estas putrinta lakto jam de la komenco.”</p>
  <p>Mi glutis. La pico gustis strange. Ratveneno. Putrinta jogurto. Lanugaj fragoj. Mi devos kutimiĝi al tiaj aferoj.</p>
  <p>Mi prenis ankoraŭ unu mordon. Fakte, pico de Domino’s estis iomete malpli aĉa, kiam oni ricevis ĝin senpage.</p>
  <p>La dormosako de Liam estis varma kaj bonveniga post la longa, emocie laciga tago. Van devis jam esti kontaktiĝinta kun Barbara. Tiu jam havas la filmeton kaj la bildon. Mi alvokos <span class="subst" data-x="ŝi">ri</span>n en la mateno kaj eltrovos, kion <span class="subst" data-x="ŝi">ri</span> proponas por mia sekva agado. Mi devos enveni, post kiam <span class="subst" data-x="ŝi">ri</span> publikigos, por subteni la rakonton.</p>
  <p>Mi pensis pri tio, fermante la okulojn, pensis, kiel estus prezenti min mem por aresto, antaŭ ĉiuj kameraoj, kiuj sekvus la misfaman M1k3y en unu el tiuj grandaj kolondekoritaj konstruaĵoj en la Civila Centro.</p>
  <p>La bruo de la preterkriĉantaj aŭtoj super mia kapo ŝanĝiĝis en specon de oceana sono, dum mi glitis en la dormon. Troviĝis aliaj tendoj proksime, de senhejmuloj. Mi renkontis kelkajn el ili tiun posttagmezon, antaŭ ol mallumiĝis kaj ni ĉiuj retiriĝis apud la proprajn tendojn. Ĉiuj estis pli aĝaj ol mi, krudaspektaj kaj krudparolaj. Sed neniu el ili aspektis kiel frenezulo aŭ perfortulo. Nur kiel homoj, kiuj suferis malbonŝancon, aŭ faris malbonan decidon, aŭ ambaŭ.</p>
  <p>Mi devis esti endormiĝinta, ĉar mi ne memoras ion alian, ĝis hela lumo brilis en mian vizaĝon, tiel hela, ke ĝi blindigis min.</p>
  <p>“Tio estas <span class="subst" data-x="li">ri</span>”, diris voĉo malantaŭ la lumo.</p>
  <p>“Metu sakon sur <span class="subst" data-x="li">ri</span>n”, diris alia voĉo, voĉo, kiun mi jam aŭdis, kiun mi jam aŭdis fojon post fojo en miaj sonĝoj, lekcianta al mi, postulanta miajn pasvortojn. La ino kun severa harfasono.</p>
  <p>La sako venis rapide sur mian kapon kaj estis tiel forte ligita ĉirkaŭ mia gorĝo, ke mi sufokiĝis kaj elvomis mian senpagaĵanan picon. Dum mi spasmis kaj sufokiĝis, malmolaj manoj ligis miajn manradikojn, kaj poste miajn maleolojn. Mi estis rulita sur brankardon kaj levita, poste portita en veturilon, supren laŭ kelkaj sonorantaj metalaj ŝtupoj. Oni faligis min sur vatitan plankon. Estis nenia sono en la malantaŭo de la veturilo, post kiam oni fermis la pordojn. La vataĵo dampis ĉion escepte mian propran tusadon.</p>
  <p>“Nu, saluton, denove”, <span class="subst" data-x="ŝi">ri</span> diris. Mi sentis la kamionon balanciĝi, kiam <span class="subst" data-x="ŝi">ri</span> enrampis kun mi. Mi ankoraŭ sufokiĝis, penante ensuĉi aeron. Vomaĵo plenigis mian buŝon kaj fluis en mian trakeon.</p>
  <p>“Ni ne lasos al vi morti”, <span class="subst" data-x="ŝi">ri</span> diris. “Se vi ĉesos spiri, ni certigos, ke vi komencos denove. Do ne zorgu pri tio.”</p>
  <p>Mi eĉ pli sufokiĝis. Mi suĉetis aeron. Iometo travenis. Profundaj doloraj tusoj skuis miajn bruston kaj dorson, delokante pli da vomaĵo. Pli da spirado.</p>
  <p>“Vidu”, <span class="subst" data-x="ŝi">ri</span> diris. “Ne tiel malbone. Estu bonvena, M1k3y. Ni kondukas vin al loko tre speciala por vi.”</p>
  <p>Mi ripozis surdorse, sentante la balanciĝon de la kamiono. La odoro de uzita pico regis ĉion en la komenco, sed, kiel ĉe ĉiuj fortaj stimuloj, mia cerbo laŭgrade kutimiĝis al ĝi, elfiltris ĝin, ĝis restis nur apenaŭ perceptebla aromo. La balanciĝo de la kamiono estis preskaŭ lula.</p>
  <p>Jen kiam ĝi okazis. Nekredebla, profunda trankvilo, kiu inundis min, kvazaŭ mi kuŝus sur plaĝo kaj la oceano flusus sur min kaj levus min tiel delikate kiel <span class="subst" data-x="patr">gepatr</span>o, tenus min alte kaj forportus min sur varman maron sub varma suno. Post ĉio, kio okazis, mi estis kaptita, sed ne gravis. Mi liveris la informojn al Barbara. Mi organizis Xnet. Mi venkis. Kaj se mi ne venkis, mi faris ĉion, kion mi povis fari. Pli ol mi iam kredis ebla. Mi mense inventaris, dum mi veturis, pensante pri ĉio, kion mi atingis, kion <em>ni</em> atingis. La urbo, la lando, la mondo estis plena de homoj, kiuj ne pretas vivi tiel, kiel la DHS volas. Ni batalos ĉiam. Ili ne povos enkarcerigi ĉiujn.</p>
  <p>Mi suspiris kaj ridetis.</p>
  <p>Mi ekkonsciis, ke <span class="subst" data-x="ŝi">ri</span> paroladis la tutan tempon. Mi tiel foriĝis en mian feliĉejon, ke <span class="subst" data-x="ŝi">ri</span>a voĉo simple malaperis.</p>
  <p>“… inteligenta junulo kiel vi. Oni pensus, ke vi scius pli bone ol ludi kontraŭ ni. Ni kontroladas vin, de kiam vi eliris. Ni kaptus vin, eĉ se vi ne irus plori al via lesba ĵurnalista perfidulo. Mi simple ne komprenas – ni havis interkonsenton, vi kaj mi …”</p>
  <p>Kun murmurego ni veturis super metala plato – la risortoj de la kamiono balanciĝis – kaj poste la balanciĝado ŝanĝiĝis. Ni troviĝis sur akvo. Survoje al Trezor-Insulo. He, Ange estas tie. Ankaŭ Darryl. Eble.</p>
  <p class="steletoj">* * *</p>
  <p>La sako restis sur mia kapo, ĝis mi troviĝis en mia ĉelo. Ili ne zorgis pri la katenoj sur miaj manradikoj kaj maleoloj, nur rulis min de la brankardo sur la plankon. Estis mallume, sed per la lunlumo de la sola, eta, alta fenestro mi povis vidi, ke la matraco estis forprenita de la lito. La ĉambro enhavis min, klozeton, litoframon, lavujon, kaj nenion alian.</p>
  <p>Mi fermis la okulojn kaj lasis la oceanon levi min. Mi fordrivis. Ie, sub mi kaj longe for, kuŝis mia korpo. Mi sciis, kio sekve okazos. Oni lasis min pisi en la pantalonon. Denove. Mi sciis, kiel estas. Mi pisis en la pantalonon jam antaŭe. Tio odoras malbone. Tio jukas. Estas humilige, kiel esti bebo.</p>
  <p>Sed mi transvivis ĝin.</p>
  <p>Mi ridis. La sono estis stranga, kaj ĝi retiris min en mian korpon, reen al la nuno. Mi ridis kaj ridis. Mi jam spertis la plejan malbonon, kiun ili povis ĵeti al mi, kaj mi transvivis ĝin, kaj mi <em>venkis ilin</em>, venkis ilin dum monatoj, montris, ke ili estas malkompetentuloj kaj despotoj. Mi <em>venkis</em>.</p>
  <p>Mi maltenis mian vezikon. Ĝi jam estis plena kaj doloris, do kial atendi?</p>
  <p>La oceano forportis min.</p>
  <p class="steletoj">* * *</p>
  <p>Kiam mateniĝis, du efikaj nepersonaj gardistoj fortondis la ligojn de miaj manradikoj kaj maleoloj. Mi plu ne povis marŝi – kiam mi staris, miaj kruroj kolapsis kiel marioneto sen ŝnuroj. Tro da tempo en unu pozicio. La gardistoj tiris miajn brakojn super siajn ŝultrojn kaj duontrenis, duonportis min laŭ la konata koridoro. La strikodoj sur la pordoj komencis nun kurbiĝi kaj pendi, atakate de la sala aero.</p>
  <p>Mi ekhavis ideon. “Ange!” mi kriis. “Darryl!” mi kriegis. Miaj gardistoj plu tiris min pli rapide, evidente ĝenate de tio, sed ne certaj, kion fari pri ĝi. “Homoj, jen mi, Marcus! Restu liberaj!”</p>
  <p>Malantaŭ unu el la pordoj, iu ploretis. Iu alia elkriis en lingvo, kiu sonis kiel la araba. Poste aŭdiĝis kakofonio, mil diversaj voĉoj kriantaj.</p>
  <p>Ili kondukis min ĝis nova ĉambro. Ĝi estis malnova duŝejo, kun la duŝiloj ankoraŭ tie inter la ŝimaj kaheloj.</p>
  <p>“Saluton, M1k3y”, diris Severa Harfasono. “Vi ŝajne havis eventoplenan matenon.” <span class="subst" data-x="Ŝi">Ri</span> faltis la nazon, montre.</p>
  <p>“Mi pisis en la pantalonon”, mi diris, bonhumore. “Vi devus provi tion.”</p>
  <p>“Eble ni banu vin, do”, <span class="subst" data-x="ŝi">ri</span> diris. <span class="subst" data-x="Ŝi">Ri</span> kapjesis, kaj miaj gardistoj portis min ĝis alia brankardo. Ĉi tiu havis retenajn rimenojn laŭ la tuta longo. Ili faligis min sur ĝin, kaj ĝi estis glacie malvarma kaj tute malseka. Antaŭ ol mi konsciis, ili fiksis la rimenojn trans miajn ŝultrojn, koksojn kaj maleolojn. Post momento ankoraŭ tri rimenoj estis fiksitaj. Ies manoj kaptis la stangojn ĉe mia kapo kaj ellasis kelkajn tenilojn, kaj post sekundo mi estis klinita suben, kun la kapo malpli alta ol la piedoj.</p>
  <p>“Ni komencu per io simpla”, <span class="subst" data-x="ŝi">ri</span> diris. Mi tordis la kolon por vidi <span class="subst" data-x="ŝi">ri</span>n. <span class="subst" data-x="Ŝi">Ri</span> estis turninta sin al skribotablo, sur kiu estis Xbox, konektita al ŝajne multekosta granda televidilo. “Mi volas, ke vi diru al mi viajn uzantonomon kaj pasvorton por via retpoŝto ĉe la Piratpartio, bonvolu?”</p>
  <p>Mi fermis la okulojn kaj lasis la oceanon forporti min de la plaĝo.</p>
  <p>“Ĉu vi scias, kio estas akvotabulado, M1k3y?” <span class="subst" data-x="Ŝi">Ri</span>a voĉo retiris min. “Vi estas fiksita per rimenoj, tiel, kaj ni verŝas akvon sur vian kapon, en viajn nazon kaj buŝon. Vi ne povas subpremi la strangoliĝan reflekson. Oni nomas ĝin simulata ekzekuto, kaj laŭ tio, kion mi povas konstati de ĉi tiu flanko de la ĉambro, tio estas bona pritakso. Vi ne povos kontraŭbatali la senton, ke vi mortas.”</p>
  <p>Mi klopodis foriri. Mi aŭdis pri akvotabulado. Jen ĝi, vera torturo. Kaj tio estis nur la komenco.</p>
  <p>Mi ne povis foriri. La oceano ne enfluis kaj levis min. En mia brusto estis streĉiteco, kaj miaj palpebrumoj tremis. Mi povis senti gluecan pison sur miaj kruroj kaj gluecan ŝviton en miaj haroj. Mia haŭto jukis pro la sekiĝinta vomaĵo.</p>
  <p><span class="subst" data-x="Ŝi">Ri</span> naĝis super mi en mian vidkampon. “Ni komencu per la uzantonomo”, <span class="subst" data-x="ŝi">ri</span> diris.</p>
  <p>Mi fermis la okulojn, kunpremis ilin ferme.</p>
  <p>“Donu al <span class="subst" data-x="li">ri</span> trinkaĵon”, <span class="subst" data-x="ŝi">ri</span> diris.</p>
  <p>Mi aŭdis homojn moviĝi. Mi enspiris profunde kaj retenis mian spiron.</p>
  <p>La akvo komencis kiel flueto, ĉerpilo da akvo verŝata sur mian mentonon, miajn lipojn. En miajn suprenturnitajn naztruojn. Ĝi fluis en mian gorĝon, komencis sufoki min, sed mi ne tusos, ne anhelos kaj suĉos ĝin en miajn pulmojn. Mi retenis mian spiron kaj fermis la okulojn pli forte.</p>
  <p>Aŭdiĝis tumulteto de ekster la ĉambro, la sono de botoj ĥaose stamfantaj, koleraj, indignaj krioj. La ĉerpilo estis malplenigita en mian vizaĝon.</p>
  <p>Mi aŭdis <span class="subst" data-x="ŝi">ri</span>n murmuri ion al iu en la ĉambro, kaj poste al mi <span class="subst" data-x="ŝi">ri</span> diris: “Nur la uzantonomon, Marcus. Ĝi estas simpla peto. Kion mi povus fari per via uzantonomo, finfine?”</p>
  <p>Ĉi-foje estis sitelo da akvo, ĉio por unu fojo, inundo, kiu ne finiĝis, vere grandega. Mi ne plu povis eviti ĝin. Mi anhelis kaj tiris la akvon en miajn pulmojn, tusis kaj enspiris pli da akvo. Mi sciis, ke ili ne mortigos min, sed mi ne povis konvinki mian korpon pri tio. En ĉiu fibro de mia estaĵo mi sciis, ke mi mortos. Mi eĉ ne povis krii – la akvo ankoraŭ verŝiĝis sur min.</p>
  <p>Kaj jen ĝi ĉesis. Mi tusis kaj tusadis, sed ĉe mia kliniteco la akvo, kiun mi eltusis, refluetis en mian nazon kaj brulis en miaj sinusoj.</p>
  <p>La tusoj estis tiel profundaj, ke ili doloris, dolorigis miajn ripojn kaj miajn koksojn, dum mi tordiĝis kontraŭ ili. Mi malamis tion, kiel mia korpo perfidis min, kiel mia menso ne povis regi mian korpon, sed mi povis nenion fari pri tio.</p>
  <p>Fine la tusado sufiĉe forpasis, por ke mi povu konstati, kio okazas ĉirkaŭ mi. Homoj kriis, kaj estis sono de baraktado, luktado. Mi malfermis la okulojn kaj palpebrumis en la hela lumo, poste tordis la kolon, ankoraŭ tusante iomete.</p>
  <p>La ĉambro enhavis multe pli da homoj, ol kiam ni komencis. Ŝajne la plej multaj surhavis kirason, kaskon kaj plastan vizaĝŝirmilon. Ili kriis al la gardistoj de Trezor-Insulo, kaj tiuj rekriis kun elstarantaj vejnoj sur la koloj.</p>
  <p>“Maldeĵoru!” diris unu el la kirasuloj. “Maldeĵoru kaj alte levu la manojn. Vi estas arestitaj!”</p>
  <p>La ino kun severa harfasono parolis per sia telefono. Unu el la kirasuloj rimarkis <span class="subst" data-x="ŝi">ri</span>n, paŝis rapide al <span class="subst" data-x="ŝi">ri</span> kaj forbatis <span class="subst" data-x="ŝi">ri</span>an telefonon per la gantita mano. Ĉiuj silentis, dum ĝi flugis en longa kurbo tra la eta ĉambro, trafis la plankon kaj eksplodis en aron da pecoj.</p>
  <p>La silento ne daŭris longe, kaj la kirasuloj plu venadis en la ĉambron. Po du kaptis ĉiun el miaj torturantoj. Mi preskaŭ sukcesis rideti pri la mieno de Severa Harfasono, kiam du homoj ekprenis <span class="subst" data-x="ŝi">ri</span>ajn ŝultrojn, turnis <span class="subst" data-x="ŝi">ri</span>n, kaj metis plastan katenon sur <span class="subst" data-x="ŝi">ri</span>ajn manradikojn.</p>
  <p>Unu el la kirasuloj paŝis antaŭen de la pordo. <span class="subst" data-x="Li">Ri</span> havis kameraon sur la ŝultro, seriozan ekipaĵon kun blindige blanka lumo. <span class="subst" data-x="Li">Ri</span> filmis la tutan ĉambron, dufoje rondirante min, dum <span class="subst" data-x="li">ri</span> filmis min. Mi trovis, ke mi tenis min tute senmove, kvazaŭ mi sidus por portreto.</p>
  <p>Estis ridinde.</p>
  <p>“Ĉu eble vi povus forpreni min de ĉi tiu aparato?” mi sukcesis elparoli kun nur iomete da tusado.</p>
  <p>Ankoraŭ du kirasuloj proksimiĝis al mi – unu el ili estis ino – kaj komencis malligi min. Ili levis la vizaĝŝirmilojn kaj ridetis al mi. Ili havis ruĝajn krucojn sur la ŝultroj kaj kaskoj.</p>
  <p>Sub la ruĝaj krucoj estis alia insigno: CHP. California Highway Patrol. Ili estis la ŝtata polico.</p>
  <p>Mi komencis demandi, kion ili faras tie, sed en tiu momento mi ekvidis Barbara Stratford. Evidente oni detenis <span class="subst" data-x="ŝi">ri</span>n en la koridoro, sed nun <span class="subst" data-x="ŝi">ri</span> envenis, puŝante kaj ŝovante. “Jen vi”, <span class="subst" data-x="ŝi">ri</span> diris, genuante apud mi kaj brakumante min en la plej longa, plej forta brakumo de mia vivo.</p>
  <p>Jen kiam mi sciis certe: Gitmo-sur-Maro troviĝis en la manoj de siaj malamikoj. Mi estis savita.</p>
</section>

  </body>
</html>
